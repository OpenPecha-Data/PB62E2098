thog mar dge ba klad/mtshan byang /// sems 'grel skor gsum gyi bla ma'i brgyud rim gsal ba/ mtshungs med chos rje rin po che dge 'dun 'phel/ mkhan chen blo bstan mkhan chen
rab grags pa/ bsam na tshad las 'das pa'i yon tan mnga'// brtag na nyes skyon med pa'i skyes bu mchog/ cis kyang nyes skyon med pa'i sku drin can// kun dga' blo gros zhabs
la phyag 'tshal lo// phyag 'tshal ba/// swa sti/ dpal ldan sa bcu'i dbang phyug gis mdzad pa'i bla na med pa'i 'grel pa skor gsum gyi sngon du 'gro ba bla ma'i brgyud
rim gsal ba zhes bya ba/ dpal rdo rje sems dpa' la phyag 'tshal lo// mchod par brjod pa/dpal ldan he ru ka ni bde ba'i gar gyis bde bar rol zhing 'dod chags chen pos rjes
su chags par mdzad/ /rdo rje lha mo rnam 'phrul du ma'i dbyibs can du ma'i kha dog 'od zer zeg ma phra phro 'phro ba can/ /srid gsum la gnas srid gsum gzugs can lha dang
lha mo'i tshogs pa rdo rje dbyings kyi dkyil 'khor chen po ni/ /'gro ba rnams kyis dag pa gnyis ldan tshul gyis thob par gyur cig de la gus pas rtag tu 'dud gyur cig/ brtsom
par dam bca' ba/de nyid mngon du 'gyur ba'i thabs// rnam dag lam rnams gsal mdzad pa'i// dpal ldan bla mar btud byas nas// 'chad nyan sngon du 'gro ba bri// bar du dge
ba gzhung /'o skol gyi ston pa yang dag par rdzogs pa'i sangs rgyas kyis gsungs pa'i bka' rnams ni bsdu na rnam pa gnyis te/ mtshan nyid theg pa dang sngags kyi theg pa'o//
dang po/ mtshan nyid theg pa/dang po ni/ bka' chos kyi 'khor lo rim pa rnam pa gsum du bskor te/ dang po bden pa bzhi'i chos kyi 'khor lo dang / bar pa mtshan nyid
med pa'i chos kyi 'khor lo dang / tha ma don dam rnam par nges pa'i chos kyi 'khor lo'o// (1)bden bzhi'i chos 'khor/de la dang po ni/ 'dul ba lung sdee bzhis thog drangs
pa'i 'dul ba'i skor rnams dang / 'phags pa dran pa nye bar gzhag pa dang / dkon mchog brtsegs pa chos kyi rnam grangs bzhi bcu rtsa dgu'i nang nas/ dga' bo mngal du gnas
pa dang / mngal du 'jug pa ste gnyis dang / tshangs pa'i dra ba dang / mdo chen po sgyu ma'i dra ba la sogs pa theg pa chung ngu ston pa'i bka' rnams yin zhing / (2)mtshan
nyid med pa'i chos 'khor/gnyis pa ni/ rgyal ba'i yum stong phrag brgya pa dang / nyi khri lnga stong pa dang / khri brgyad stong pa dang / shes rab khri pa dang / sher
phyin lnga brgya pa dang / rab kyi rtsal gyis rnam par gnon pa la sogs pa shes rab sna tshogs su grags pa rnams dang / 'phags pa dkon mchog brtsegs pa'i nang nas/ dga' bo
mngal gnas dang / dga' bo mngal du 'jug pa ste gnyis dang / lha mo dpal phreng sengge'i sgras zhus pa ma gtogs pa'i chos kyi rnam grangs bzhi bcu rtsa drug la sogs pa rnams
yin la/ (3)don dam rnam par nges pa'i chos 'khor/gsum pa ni/ mdo sde mya ngan las 'das pa chen po dang / de bzhin gshegs pa'i snying po'i mdo dang / rnam par mi rtog
par 'jug pa'i gzungs dang / lha mo dpal phreng gis zhus pa'i mdo dang / sor mo'i phreng ba la phan pa'i mdo dang / rnga bo che chen po'i mdo dang / sprin chen po'i mdo dang
/ dgongs pa nges 'grel dang / de bzhin gshegs pa'i yon tan dang

ye shes bsam gyis mi khyab pa'i yul la 'jug pa bstan pa dang / sangs rgyas phal po che dang / langkar gshegs pa la sogs pa rnams yin no// 'di rnams kyis brjod bya'i don ji
ltar ston pa ni blo gros dang ldan pa rnams kyis sngar gyi grub mtha' ngan pa'i bag chags kyis ma bslad par blo gzu bor gnas pas bltas na rtogs par 'gyur la/ de dag blta
bar mi nus pa rnams kyis ni/ chos kyi rje yis mdzad pa'i bstan pa'i spyi 'grel bltas na yang rags pa tsam rtogs par 'gyur ro// 'khor lo gsum yang drang don dang nges don
gang yin pa dang / legs par rnam par phye ste gsal bar ston pa yin min gyi khyad par la sogs pa ni/ dgongs pa nges par 'grel pa'i mdor/ de nas bcom ldan 'das la byang chub
sems dpa' don dam yang dag 'phags kyis 'di skad ces gsol to// bcom ldan 'das kyis dang por yul wA rA Na sI drang srong smra ba lhung zer ri dwags kyi nags su/ nyan thos
kyi theg pa la yang dag par zhugs pa rnams la 'phags pa'i bden pa bzhi rnam par bstan pas/ chos kyi 'khor lo ngo mtshar rmad du byung ba sngon lhar gyur pa'am mir pa/ sus
kyang chos dang mthun par 'jig rten du ma bskor ba gcig rab tu bskor te/ bcom ldan 'das kyis chos kyi 'khor lo bskor ba de yang bla na mchis pa skabs mchis pa drang ba'i
don rtsod pa'i tshig gi zer gzhi'i gnas su gyur pa lags la/ bcom ldan 'das kyis chos rnams kyi ngo bo nyid ma mchis pa nyid las brtsams/ skye ba ma mchis pa dang 'gag pa
ma mchis pa dang gzod ma nas zhi ba nyid dang / rang bzhin gyis yongs su mya ngan las 'das pa nyid las brtsams nas/ theg pa chen po la yang dag par zhugs pa rnams la stong
pa nyid smos pa'i rnam pas/ ches ngo mtshar rmad du byung ba'i chos kyi 'khor lo gnyis pa bskor te/ bcom ldan 'das kyis chos kyi 'khor lo bskor ba de yang bla na mchis
pa skabs mchis pa drang ba'i don rtsod pa'i tshig gi zer gzhi'i gnas su gyur pa lags kyi/ bcom ldan 'das kyis chos rnams kyi ngo bo nyid ma mchis pa nyid las brtsams/ skye
ba ma mchis pa nyid dang 'gag pa ma mchis pa nyid dang gzod ma nas zhi ba nyid dang / rang bzhin gyis yongs su mya ngan las 'das pa nyid las brtsams nas theg pa thams
cad la yang dag par zhugs pa rnams la/ legs par rnam par phye ba dang ldan pa shin tu rab tu ngo mtshar la ches ngo mtshar rmad du byung ba'i chos kyi 'khor lo gsum pa bskor
te/ bcom ldan 'das kyis chos kyi 'khor lo bskor ba 'di ni bla na ma mchis pa skabs ma mchis pa nges pa'i don lags te rtsod pa'i tshig gi zer gzhi'i gnas su gyur pa ma
lags so// zhes gsungs so// paNDi ta chos kyi bshes gnyen la sogs pa rnams kyis lung 'di ni rnam par 'khyams pa'o zhes bshad pas gnod do zhe na/ de ni ma yin te/ bcom ldan
'das dang / paNDi ta chos kyi bshes gnyen gang dpang du bya ba mkhyen par mdzod cig/ // gnyis pa/ sngags kyi theg pa/gnyis pa sngags kyi theg pa la yang / bsdus pa'i rgyud
'ga' zhig dang sbas pa'i rgyud rnams kyi rjes su 'brang ba'i rgya gar ba'i 'grel pa 'ga' zhig las/ rgyud sde'i dbye ba gsum dang lnga dang drug la sogs pa'i rnam gzhag
mdzad pa'ang snang mod kyi/ grags che zhing don la gnas pa bzhir nges te/ bya ba'i rgyud dang /

spyod pa'i rgyud dang / rnal 'byor gyi rgyud dang / rnal 'byor chen po'i rgyud do// (1)rgyud sde'i dbye ba spyir bshad pa/de'ang dpal ldan rdo rje snying pos/ ji ltar rtsa
ba'i rgyud du gsungs/ /dge slong rdo rje 'dzin pa'i gnas/ /gang de'ang cung zad bla ma ni/ /mnyes byed slob ma la brjod bya/ /bdag med mas zhus rdo rje can/ /ji lta'i rim
pa bzhin du ni/ /bslab pa'i gzhi ni sbyin ched du/ /tshig ni 'di skad bka' stsal te/ /dang por bslab pa'i gzhi lnga rnams/ /gso sbyong sogs dang yang dag ldan/ /mi dge bcu
po yongs spong ba/ /byin nas dge bsnyen nyid du bya/ /de nas bslab pa'i gzhi rnams ni/ /bcu po byin nas dge tshul bya/ /de nas ko Ti shi kSha bslab pa'i mthar thug ni/
/byin nas dge slong brtul zhugs bya/ /de nas so so thar shes nas/ /de nas bye brag smra ba'i lugs/ /de nas mdo sde shes byas nas/ /rnam shes smra ba rang chos las/ /de nas
shes rab pha rol phyin/ /dgongs pa dbu ma shes bya ste/ /de ltar dman pa rnams la bya ba'i rgyud/ /bya min rnal 'byor de lhag la/ /sems can mchog la rnal 'byor mchog /rnal
'byor bla med de bas lhag/ ces gur las gsungs pa bzhin/ rgyud gzhan mnyan nas ni/ /de nas kye rdo rje shes bya/ /theg pa gsum gyi nges 'byung la/ /theg pa gcig gi 'bras
bur gnas/ /nyan thos rang sangs rgyas dang 'dir/ /theg pa chen po gsum pa ste/ /sangs rgyas pa la bzhi pa dang / /lnga pa thub pa'i dgongs pa med// ces kye'i rdo rje'i
'grel par gsungs pa bzhin so so thar pa'i bslab pa dang ldan pas/ grub mtha' bzhi dang theg pa gsum la mkhas par bya ba ste/ de dag gi dgongs pa ma shes na dus las thams
cad mkhyen pa'i lam las nyams par gsungs so// 'dis ni theg pa dgu'i rnam gzhag 'dod pa'ang bsal ba yin no// (2)rnal 'byor rgyud bye brag tu bshad pa/de ltar grub mtha'
rnam pa bzhi'i nang nas dbu ma dang / theg pa gsum gyi nang nas theg pa chen po mchog yin pa bzhin du/ rgyud sde bzhi'i nang nas kyang rnal 'byor chen po mchog yin no// de'ang
rtsa ba'i rgyud dang bsdus pa'i rgyud gnyis las/ 1)rtsa ba'i rgyud/dpal ldan 'bras phung du/ bcom ldan 'das nyid kyis rtsa ba'i rgyud ji ltar gsungs pa'i tshul dang
/ shambha la'i yul du 'phags pa 'jam dpal gyi sprul pa mi'i dbang po grags pa nyid kyis/ bsdus pa'i rgyud ji ltar bsdus pa'i tshul rnams ni 'grel pa chen po nyid du gsung
bar 'gyur la/ 1 shambha la nas 'phags yul du dar tshul/shambha la'i yul nas 'phags pa'i yul du ji ltar dar ba'i tshul ni/ (1) 'bro lugs/dus zhabs pa chen po/'bro pa'i lugs
kyis/ rigs ldan sengges chos ston pa'i dus su/ gshin rje gshed kyi rnal 'byor pa yab yum gnyis kyis rgyud nas 'byung ba bzhin/ rigs kyi sras bskrun pa'i cho ga byas pas/
khye'u zhig 'khrungs pa cher skyes pa dang / shambha la na byang chub sems dpa' dngos su chos ston pa yod pa thos nas/ chos nyan du byon pa na/ mya ngam gyi thang la
zla ba bzhi 'gro dgos pas srog gi bar chad du 'gro bar rigs ldan gyi mngon par shes pa'i stobs kyis mkhyen nas mya ngam gyi thang thon par byon te/ bla na med pa'i rgyud
sde rnams byang chub sems dpa'i 'grel pa skor gsum bzhin/ zla ba bzhi'i bar du gsungs pa

na bum pa gang byo'i tshul du mkhyen pas/ 'jam dpal gyi sprul pa yin par grags shing mtshan yang dus 'khor zhabs zhes grags so// dus zhabs gnyis pa/de dus dge slong blo shin
tu rtul ba zhig gis shes rab 'phel bar 'dod pas 'dod pa'i lha la gsol ba btab pa las/ lhas rmi lam du bstan pa la brten te/ byi ru la lha mo ku ru kulle'i sku tshon gang
pa byas te bud med kyi ro'i khar bcug nas/ rgyab tu dkyil mo krung bcas nas zhag bdun bsgrub pas kha gyen du phyogs te/ ci 'dod ces zer ba la mthong tshad zin par 'dod
byas kyang grub pa yin pa la/ sems zhum pa'i dbang gis bris zin tshad zin par 'dod do zhes smras pas/ de ltar gyur cig ces byung ba tsam gyi mod la de ltar grub pa paNDi
ta ngag gi dbang phyug grags pa zhes bya ba/ kha sar pa Ni'i gtsug lag khang du gnas pa de yis/ slob dpon dus 'khor zhabs la rgyud du shes dris pa la/ slob dpon gyis lan
gsungs pas rgyud kyi mtshan tsam yang bzung bar ma nus skad/ de nyid la slob ma mang du byung ba las phal cher rnal 'byor par gyur/ bshad pa'i srol 'dzin pa rgyal sras nA
lendra pa dus 'khor zhabs gnyis pa zhes grags pa de nyid/ snga ma'i yon tan dang mtshungs pa yin no// paN chen zla ba mgon po/de'i dus su kha cher bram ze zhig gi bu/ so
ma nA tha zhes bya ba/ blo shin tu rno ba zhig byung bas yab mu stegs pa yin pas de'i gzhung lugs rnams lo bcu gnyis la mkhyen/ yum sangs rgyas pa yin pas nga'i chos lugs
kyang slob dgos zhes zer nas/ kha che bram ze zhabs zhes bya ba'i paNDi ta la chos slob tu bcug go// so ma nA tha de gzugs shin tu mdzes pas/ paNDi ta'i sras mo na re nga
dang lhan cig 'grogs te chos nyan dgos zer ba la/ de ltar khas blangs nas chos mang po gsan no// de dus su dus zhabs pa chen po'i slob ma dul ba'i 'byung gnas blo gros
kyis dbang mdor bstan dang dbang rab byed kyi glegs bam/ bram ze zhabs la bskur byung ba zla ba mgon po la bstan te gzigs pas/ shin tu mos nas ma ga dhAr byon pas dus 'khor
zhabs rnam gnyis dang mjal nas/ byang chub sems dpa'i 'grel pa skor gsum cha lag dang bcas pa rdzogs par zhus so// de yi dus su paNDi ta kha che rin chen rdo rje dang
rtsod pas/ zla ba mgon po rgyal ba la/ rin chen rdo rje'i gsung gis nga la slob ma mi dad par 'ong bas khyed gzhan du byon gsungs te/ bod yul du byon nas kha rag tu gnyos
lo tsA ba la babs/ 'grel pa dri ma med pa'i 'od bsgyur ba/ gser srang brgya rdzongs bar chad pa las/ bar skabs su paNDi ta ma mnyes par 'gyur byed 'phro bsnams nas 'phan
yul grab tu byon/ zhang pho chung bas bteg ste/ 'bro lo tsA ba shes rab grags kyis/ lo tsA mdzad nas 'grel chen yongs su rdzogs par bsgyur ro// gnyos kyis zhang pho chung
ba la khyod kyis nga'i bla ma 'phrogs pa yin pas/ lba ba'i gseb tu nyungs dkar rtsang nge ba cig bya yis zhes phrin du bskur ba la/ khro bo brgya yis mtshon chas bsdigs
kyang mi 'jigs la/ lha mo brgya'i 'dzum bstan yang mi chags pa yin no zhes gsungs nas zhabs thog yun ring du mdzad/ gnyos ston ye shes mchog gis gser srang bco brgyad phul/
grwa pa mngon shes kyis lo gsum du chos ston drangs shing / nam mjal dus phyag rten ma chad par mdzad/

jo btsun tshul khrims rin chen gyis gser srang drug phul/ g.yo ru ba 'gar ston/ mang yul ba ston ma sri dar/ smon gro pa 'jam sgom la sogs pas zhabs tog che bar byas kyang
/ so sor spong tsam ma gtogs pa gzhan ma gnang ngo // sgom pa dkon mchog bsrung /'phan yul grab tu sku 'khrungs pa'i sgom pa dkon mchog srungs zhes pa/ mngon pa dang sa sde
dang / sman dpyad kyi gtsug lag la shin tu mkhas shing yon tan che bar grags pa de nyid kyis/ 'byor ba thams cad bsdus pas gser srang drug byung ba dang / bdag nyid kyi
ske la dar yug gcig btags te lus phul nas zhabs thog yun ring du mdzad cing / ji ltar gsungs pa bzhin bsgrubs pas gzhung gdams ngag dang bcas pa rnams ma lus par gnang
ngo // bla ma 'di nyid kyi phyi rten ring bsrel mang po 'byung ba zhig 'phan yul rag ma'i nang na dus ding sang yang 'dug go/ grab na phyi rten che ba zhig bzhugs pa ni dus
phyis zhig nas rje btsun gyi phyag dpe 'ga' zung dang / rus pa'i rgyan drug dang dam pa rgya gar gyi snyan rgyan la sogs pa nang tshangs su bzhugs pa rnams kyang 'thor
nas/ kho bo cag gi lag tu'ang 'ga' re byung ngo // bla ma sgro ston gnam brtsegs/bla ma sgro ston gnam la brtsegs ni/ 'phan yul sgro ris su sku 'khrungs shing / dgung lo
nyi shu rtsa drug pa la dbus sde'i dge bshes lo ro pa'i drung du/ g.yu che chung 'dres pa phul gang rgyags su bsnams nas byon te/ lnga bcu rtsa brgyad kyi bar du slob gnyer
rgya cher mdzad do// lo ro pa'i zhal nas 'chims sngags pa chen po zhig yod pa la 'di rdo rje 'dzin pa dang 'dra/ kun 'di la ltos na ba lang dang 'dra bar 'dug 'on kyang
nga yis kyang lo tsA ba chen po leng shAkya brtson 'grus/ 'brog mi shAkya ye shes/ 'gos khug pa lhas btsas gsum la thug pas rdo rje 'dzin pa dang 'dra bar song ste/ dus
'khor shes pa cig byung na da dung ba lang dang mtshungs par 'dug gsung bas/ bla ma gnam la brtsegs dus 'khor la shin tu dad de/ dus 'khor su'i shes dris pas/ paNDi ta
so ma nA thas mkhyen zer nas/ de ma thag der byon te/ paNDi ta la gser srang bcu gnyis dang rta nag po cig phul nas zhabs tog yun ring du byas kyang so sor spong tsam las
ma gnang / bla ma dkon mchog srungs la'ang gser nyung ngu phul nas zhus kyang / paNDi ta'i bka' rgya yod gsungs nas ma gnang ngo // de nas paNDi ta rgya gar du gshegs pa'i
shul du/ snor bzangs su lo gsum dang / yer par lo gsum/ bla ma lha rje go bteg mdzad de zhus pas gzhung gdams ngag kun rdzogs par gnang ngo // phyis paNDi ta bod du byon
pa'i dus su lha rje sgom pas sgro ston la/ gzhung gdams ngag ma lus pa byin 'dug ces pa gsan nas/ sgro ston dang mjal ma thag da chos gang dgos pa sbyin no gsung ba la/
gzhon pa'i dus ni rdzogs par gnang du ma 'dod/ da rgas pas mi zhu lags byas pas/ khyod dkon mchog srungs kyi chos kyis ngoms 'dug ste/ de nga las ma byung na su las byung
gsungs nas phyag phab po// sgro ston gyis de shin tu mad lags/ bla ma chen po'i bka' drin lags zhes zhus pas/ chos gang gang byin zhes gsung ba la/ 'di dang 'di rnams
gnang lags zhes zhus pas/ de rnams las lhag pa nga la'ang med/ thams cad tshang 'dug pas su la'ang ma ster/

gzhan la ster ri mna' skyol gsungs nas/ mgul pa la phreng ba bcug pa dang / bla mas ni rdzogs par ma gnang / bla ma dkon mchog srungs la zhus pa lags mod/ ces zhus pas phreng
ba phud de/ ngan pa 'di gsungs nas dbu la bye ma spar gang rgyab ste/ da chud ma gsan gsung ba la de skad gsung mi 'tshal/ chud ci ste gson zhes zhus nas bkur bsti du
ma mdzad de/ paNDi ta'ang mnyes par mdzad do// de ltar paNDi ta dang bla ma dkon mchog srungs la/ byang chub sems dpa'i 'grel pa skor gsum/ gzhung gdams ngag cha lag dang
bcas pa ma lus par gsan no// de nyid zhi bar gshegs pa'i dus su brtsigs pa'i phyi rten khang bu brtsegs pa'i mchod rten zhig sgro ris gnas sgang na bzhugs so zhes thos nas
dad pas kun nas bslang ste/ kho bo dpon slob mang ba zhig gis phyag dang bskor ba la phyin pa'i tshe/ mchod rten ni zhig nas rjes tsam yang mi snang ngo // der rab byung
rgan po zhig 'dug pa la/ bla ma gnam la brtsegs kyi phyi rten zhig 'di phyogs na bzhugs zer ba/ ding sang ni mi snang khyed kyis thos sam zhes dris pas/ sa cung zad 'bur
ba 'di nyid rang na khang bu brtsegs pa'i mchod rten chung ngu zhig yod pa 'ga' zhig dge bsnyen dad pa zhes pa'i phyi rten yin zhes gleng / 'ga' zhig sgro ston gnam brtsegs
kyi phyi rten yin zhes gleng ba ring bsrel du ma 'byon pa zhig 'dug pa la/ mi mang pos ring bsrel 'dod pa'i phyir du mchod rten gyi sa brkos pas lo 'ga' zung na mchod
rten yang zhig tsha tsha'i nang na gzungs bzhugs pa'i mjug na/ bla ma gnam la brtsegs kyi thugs dgongs par gyur cig ces pa gda' ba bdag gis kyang mthong na'ang / de nas
gso mkhan med pas rjes med 'di bzhin du gyur gda' zhes/ gnas sgang gi dkon gnyer ba zhig bdag gzhon nu'i dus na zer lags zhes zer ro// mchod rten gyi shul yin zer ba'i
sa 'bur tsam 'dug pa la/ phyag btsal zhing mos gus byas nas btsal bas kho bo cag rnams kyis kyang ring bsrel brgya phrag du ma rnyed do// ngo mtshar bar 'khums te mchod rten
gyi shul gyi sa rnams las tsha tsha bsgrubs te/ khang bu brtsegs pa'i mchod rten zhig kho bos rgyu sbyar te sgrubs pa ding sang yang gnas sgang na bzhugs so// grub chen
yu mo/bla ma yu mo ni/ gdung rus rngam zhes pa yin zhing / yab rngam khro bo zhes pa yin la/ gangs ti se'i rtsar sku 'khrungs shing sku mched shAkya rgyal mtshan/ gzhon
rdor byang / tshul she /bla ma chen po ste bzhi yod pa'i chung ba yin no// rim gyis la stod lhor byon nas dgung lo bcu pa la lho mtsher gnas su mkhan po stag lo gzhon byang
bzhugs pa la/ rab tu byung ste mtshan 'dogs pa'i dus na/ khyed kyi gdung rus rngam du 'dug dad pa shin tu che ba cig 'dug pas/ rngam btsun dad pa rgyal po bya bar 'dogs
so zhes gsungs nas/ de ltar mtshan btags/ mkhan po la chos gsan cing lo gnyis bzhugs/ de nas don mo rir byon te/ se ston sgra gcan 'dzin dang / dge gnas su bar ston thos
pa dga'i drung du mngon pa dang pha rol tu phyin pa'i skor mang du gsan/ khong rang gnyis kyis yu mo pa zhes mtshan bla dwags su btags so// de nas dba' dge mthong dang
/ snyegs la dbu ma dang tshad ma gsan/ de nas 'dul ba gsan par dgongs pa la/ de dus sog 'dul ba 'dzin

pa mkhas par grags pas/ de'i drung du byon te 'dul ba'i skor rnams gsan cing mdo rtsa rdzogs par thugs la gsungs/ spyod phyogs rnams kyang gsan/ kye'i rdo rje la sogs pa'i
sngags kyi skor yang gsan cing bzhugs so// grogs cig gis dgun ci byed ces 'dri ba la/ mtshams byas nas sngags kyi dpe 'dra 'bri gsungs pas/ 'o na kho re byan lag tshang na/
rdo rje snying pos mdzad pa'i kye'i rdo rje'i 'grel pa'i dpe 'dug zer bas de 'dri'am zhes zer ba thos pas/ sngon gyi bag chags sad de dad pas spu zing gyur to// dpe de
g.yar du khugs sam zhes dris pas/ khugs so zhes zer nas g.yar te 'dri zhing gzigs pas/ shin tu dad de 'di 'chad pa yod dam zhes dris pas/ so ma nA tha zhes bya bas 'chad
ces grag go zhes zer na'ang / sngon gyi mi zhig ka yin nam snyam nas rtsad legs par ma bcad gsung / de nas khams pa lhe'u ba la spyod phyogs gsan pa la dbus su byon nas
chos gsan cing bzhugs pa'i dus na/ paNDi ta zla ba mgon po skar chung na bzhugs zer ba gsan/ der sngar gyi gtam dran te/ des rdor snying 'grel pa mkhyen nam zhes dris pas/
der ma zad kyi spyir gsang sngags tsam la mkhas/ khyad par dpal dus kyi 'khor lo'i 'grel pa chen pos thog drangs pa 'grel pa skor gsum la mkhas par grags so zhes gsungs/
zhus na gnang ngam zhes dris pas/ spyir bka' dog ste/ da lta bal yul du gshegs par chas pa la zhabs tog pa ma rnyed 'dug zer bas zhabs tog la 'gro nus na gnang 'ong gsung
/ der dgyes bzhin du mjal du byon nas/ sum pa rdo rje gzhon nu la mjal ba dang / chos zhu ba'i sna bo bcol te phyin pa/ paNDi ta dang bla ma gnam la brtsegs/ kye'i rdo
rje'i rtsa sngags dang / yi ge brgya pa la zhus dag mdzad cing 'dug pa'i tshe mjal zhing chos 'brel zhus pas/ sngags gnyis po la bshad pa mdzad de gsungs/ chang dkar yol
gang yang gnang bas ma 'thungs pa la bla mas gnang ba mi 'thung ba khyed stangs zhan zhes 'ga' zhig zer ro//྄ paNDi tas gser thig po dang / gla rtsi skyal pa mang po bstan
nas 'di rnams khyed kyis bal yul thug khur nus shing mgo thon na/ de nas ngas bod du slar 'ongs la chos gang dgos sbyin no gsung / de bzhin du bya'o snyam nas sgom pa
tshul grags la dpe cha rnams bcol ba len du byon pas/ khyod gar 'gro zer ba la/ sngar gyi lo rgyus rnams bsnyad pas/ paNDi ta la chos mi khugs sngar yang mang pos ma khugs
pa yin/ paNDi ta'i chos rnams cis kyang don du gnyer na nged kyi bla ma snor bzangs pas/ rdzogs par mkhyen pas der zhus pa mi 'thad dam zhes zer bas blo 'gyur te ston pa
rgyal ba 'od/ sgom pa dbang bsod/ sgom pa tshul grags gsum la zhus sna bcol/ gser zho 'ga' zhig dang dung chos legs pa gcig ka pA li ga cig rnams phul bas mnyes te/ khyod
kyi 'di rnams kyang la nye bzang / sog 'dul ba 'dzin pa de dge ba'i bshes gnyen tshad ldan cig yod par 'dug ste/ de'i yang thugs zin pa cig yin zer bas khyod la yon tan
cig yod pa yin te 'ong gsungs nas/ chos gnang bar zhal gyis bzhes/ bla ma dgung lo bdun cu rtsa gnyis pa dang mjal te lo bzhir bar med du bsten nas/ 'grel pa skor gsum
gyi gzhung man ngag cha lag dang bcas pa dang / mtshan brjod man ngag gi bshad pa dang / gsang 'dus sgron gsal

la sogs pa gsan pa'i dus su/ bla ma bag tsam bsnyung ba byung ba na/ gtsang ston 'di la chos ma phogs kyi bar la nga ma bsad nga ma bsad ces/ mkha' 'gro ma la gsol ba btab
nas gdams pa thams cad rdzogs par gnang ngo // de nas 'u yug tu lnga bcu pa la byon nas nub ma'i mda'/ rgyal khab ces par gzhi phab ste/ phu ru dben gnas kyang mdzad cing
/ gag tshangs kyi phu'i brag phug tu'ang thugs dam yun ring du mdzad nas grub pa thob ste/ dbang dang zab lam gyi khrid dang 'grel pa skor gsum cha lag dang bcas pa'i gzhung
bshad mang du gsungs/ gsal sgron bzhi dang gces bsdus la sogs pa'i gdams pa'i bstan bcos kyang mang du mdzad nas/ dgung lo brgyad cu'i bar du bzhugs te/ bstan pa la
bya ba rgya cher mdzad pa yin no lo rgyus 'di rnams ni rje btsun nyid kyi gsung la chos dbang gis zin bris mdzad pa'i gsung sgros rgyas pa'i nang bzhin bris pa yin zhing
/ 'ga' zhig gis sras kyi mtshan yab la btags pa dang / se ston dang bar ston gnyis la mkhan slob zhus dus yu mo zhes mtshan du btags zhes pa'i nor ba mang du bris 'dug pa
la yid ma rton cig/ sras dharma shwa ra/de nyid kyis dgung lo lnga bcu rtsa lnga pa la/ rigs kyi sras bskrun pa'i cho ga mdzad pa las/ sras dharma shwa ra 'khrungs te/ sngon
gyi bag chags kyis klog yig kyang gzhon nu la mkhyen/ dgung lo bcu gnyis pa la dbang mdor bstan gsungs/ bcu drug pa nas 'grel chen gyis thog drangs pa'i sems 'grel skor
gsum gsungs la/ gzhan yang spyod phyogs dang / dbu tshad dang / lam rim dang sngags kyi rgyud sde dang sgrub thabs mang po rnams/ dgung lo sum cu'i bar du slob gnyer
mdzad cing mkhas par sbyangs nas gzhan phan rgya chen po yang mdzad do// nam mkha' rgyal mtshan/de nyid kyi sras grub thob nam mkha' rgyal mtshan zhes pa gtsang gi 'o lung
gi se mo che'i dgon par bzhugs pa las/ grub thob se mo che zhes kyang grags pa de nyid kyis yab la dus kyi 'khor lo'i dbang yongs su rdzogs pa dang / sems 'grel skor gsum
gdams ngag dang bcas pa rnams thob cing / 'grel chung padma can dang sgrub thabs dang man ngag phran tshegs 'ga' zung yab kyi lcam mo sprul sku jo 'bum las kyang thob
la/ rje btsun yu mos mdzad pa'i bstan bcos 'ga' zhig dang / yab kyis mdzad pa'i ro bcud stong mthun la sogs dang / 'bro pa'i bla ma gong ma'i gsung sgros bsgrigs pa 'od zer
phreng ba dang / jo btsun khong gis mdzad pa'i dri med rgyan rnams ni/ bla ma dharma shwa ra las sems 'grel skor gsum gyi gzhung / gdams ngag dang bcas pa gsan la/ 'gos
dbang btsan las rigs tshogs la sogs pa gsan cing / mkhas par grags pa mkhar sar ba nam mkha' 'od las gsan pa yin no// bla ma 'di ni ting nge 'dzin la dbang 'byor pas mngon
par shes pa chags thogs med pa brnyes la rin rtse/ dbu ma pa/ shog po gnas brtan la sogs la lung bstan mdzad pa rnams kyang ji lta ba bzhin du byung zhing / sku tshe
mang po dran la/ rdzu 'phrul du ma'ang ston par mdzad ces thos so// grub thob nyid kyis phyag ris su mdzad pa'i rnam thar gyi yi ge dang / skye ba 'di dang 'dir 'khrungs
kyi ri mo ras ris su bris pa yang kho bos mthong zhing / grub thob chen por gdon mi za bar 'khums

so// de nyid phar tshad mngon sum la sogs pa la mnga' brnyes pa'i chos rje mngon grwa pa rin chen rtse mo zhes grags pa bo dong e ru bzhugs pa de nyid dang / sde snod dang
rgyud sde du ma la dbang 'byor pa chos rje 'jam dbyangs gsar ma shes rab 'od zer zhes grags pa/ 'dol chung dang rkyang 'dur du bzhugs pa de dag gis g.yas ru smon dkar gyi
grong chung dgon par gdan drangs nas/ dbang dang gdams ngag ma lus par zhus/ sems 'grel skor gsum cha lag dang bcas pa rdzogs par gsan nas/ dbang dang gzhung bshad/ gdams
ngag kyang mang du spel zhing 'gro ba'i don rgya cher mdzad do// chos sku 'od zer/'di nyid la man ngag dge sdings dang rgyang ro gser sdings su bzhugs pa'i/ sngags mtshan
nyid du ma la mnga' brnyes pa dge ba'i bshes gnyen chen po chos kyi 'od zer zhes thog mar grags shing / 'gro ba'i mgon po chos rgyal 'phags pas/ chos sku 'od zer zhes
btags pas phyis de ltar grags pa de nyid kyis/ sems 'grel skor gsum gyi dbang gdams ngag gzhung bshad dang bcas pa rdzogs par gsan la/ chos rje kun spangs chen po/de nyid
la ngam phyar spang sgang du sku 'khrungs pa'i chos rje kun spangs chen po zhang thugs rje brtson 'grus zhes grags la/ jo nang pa chen po zhes kyang grags pa mtshan nyid
theg pa dang rgyud sde du ma la mkhas par sbyangs shing / ting nge 'dzin la dbang 'byor pa/ chos rje 'jam dbyangs chen po bzhi thog pa dang / kun spangs ri khrod pa grags
pa rgyal mtshan dang / mkhan chen rin po che bsod nams sengge la sogs pa dge ba'i bshes gnyen skyes mchog du ma'i bla mar gyur cing / skye bo du ma smin grol gyi lam la
bkod pa de nyid kyis bum pa gang byo'i tshul du thob pa yin no// mkhas btsun yon tan rgya mtsho/de nyid la kho bo cag gi dpal ldan bla ma dam pa yon tan rgya mtsho pas lo
mang po'i bar du 'bral ba med par bsten cing / chos rje nyid la mnga' ba'i yon tan thams cad yongs su rdzogs par thob pa yin no// 'di nyid kyi rnam par thar pa rags rim
brjod na/ 'khrungs yul ni mdog gi spen pa/ gdung rus lding yin cing / gzhon nu la rab tu byung nas thugs rje rgyal mtshan zhes mtshan du btags la/ mdar du mdar byang skyabs
dang slob dpon spyang ston rdo rje rgyal mtshan gyi drung du bsnyen nas/ dam pa'i chos mngon pa kun las btus pa dang / tshad ma rnam par nges pa/ rigs gter rnams mkhas
par mdzad nas bshad pa dang grwa skor yang mdzad de/ gdan sa chen po dpal ldan sa skyar byon nas/ bla ma chen po dus 'khor ba ye shes rin chen gyi drung du/ dus 'khor dang
/ kye'i rdo rje'i rgyud dang mngon rtogs rgyan la sogs pa rnams gsan cing / bla ma 'jam dbyangs chen po la kye'i rdo rje'i rgyud gsum gdams ngag dang bcas pa dang / rgyas
pa'i bstan bcos tshad ma rnam 'grel/ mngon par rtogs pa'i rgyan/ spyod 'jug la sogs pa mang du gsan/ 'u ston kun bzang dpal la mngon rtogs rgyan/ tshad ma rnam nges/
'dul ba mdo rtsa la sogs pa mang du gsan cing mkhyen par mdzad nas/ rje dus 'khor zhabs pa'i chags phyi la gong du yang byon cing / bstan pa la bya ba rgya cher mdzad nas
thugs dam la gzhol bar dgongs te/ bod yul du gshegs par nan gyis zhus nas gdan sar byon zhing / de

ma thag jo mo nas chos rje kun spangs chen po nyid bsten te/ ri khrod chen po de nyid las gang du yang ma g.yos par lo sum cu rtsa brgyad bzhugs nas/ thos pa dang bsam pa dang
bsgoms pas dus 'da' bar mdzad de/ bstan pa'i bya ba dang / 'gro ba'i don yang rgya cher mdzad pa yin no// de nyid kho bo cag gis lo lnga'i bar du 'bral med du bsten nas/
dbang dang / sems 'grel skor gsum gyi 'bro pa/ rwa pa/ bi bhU ti nas brgyud pa'i sha wa ri pa'i skor/ sa skya paN chen nas brgyud pa'i srog rtsol/ gyi jo/ tsa mi/ dpyal
pa/ man lung gu ru rnams nas brgyud pa'i man ngag cha lag dang bcas pa yongs su rdzogs par thob pa yin no// // (2) rwa lugs/rwa pa'i lugs ltar na/ dus kyi 'khor lo'i 'grel
chen la sogs pa/ byang chub sems dpa'i 'grel pa'i skor 'di rnams rgya gar du rgyal po gsum gyi ring la byung ste/ de yang rdo rje gdan dbus su bzhag pa'i shar phyogs
ga dza pa ti glang po'i bdag po ra/ rgyal po de wa pA la/ lho phyogs na ra pa ta ིmi'i bdag po ra/ rgyal po dza'u gangga pa/ nub phyogs a shwa pa ta ིrta'i bdag po ra/ rgyal
po ka na ka 'u dza zhes pa yod pa'i tshe byung ngo // de la rgya gar shar phyogs su yul bhaM ga la/ bha ren dra/ or wi sa/ ka ma ru bzhi dang / dbus kyi ma ga dhA rnams
so// tsi lu paNDi ta/de dus na shar phyogs or wi sar sku 'khrungs pa/ tsi lu paNDi ta theg pa mtha' dag mkhyen pa des/ ratna gi ri bi hA ra rin chen ri bo'i gtsug lag
khang dang / bi kra ma shI la rnam par gnon pa'i ngang tshul/ rgyal po de wa pA las bzhengs pa dang / nA lan da rnams su mdo rgyud kyi glegs bam thams cad gzigs shing /
khyad par du pha rol kyi dmag gi 'jigs pa med pa/ ratna gi ri rin chen ri bo 'i gtsug lag khang du mdo rgyud rnams gzigs pas/ tshe gcig gis sangs rgyas 'grub pa la gsang
sngags bla med dgos par mkhyen/ de nyid phyin ci ma log par mkhyen pa la'ang sems 'grel skor gsum dgos pa shambha la na yod do zhes/ yi dam gyi lhas lung bstan pa la brten
nas shambha lar gshegs par dgongs te/ tshong pa du ma dang 'grogs nas byang phyogs su zla ba gcig tsam byon pa na/ ri zhig gi 'gram du mi lus bongs shin tu che ba gcig
dang mjal/ khyod gar 'gro gsung ba la/ bdag shambha lar byang chub sems dpa' la chos nyan du 'gro zhes byas pas/ der khyod kyis bgrod par mi nus shing tshe'i bar chad du
'gro bas/ 'dir kun tu shes pa byung na mi nyan nam gsung ngo // de nyid 'phags pa 'jam dpal gyi sprul pa yin par mkhyen nas dad gus skyes/ phyag byas maNDal phul nas zhus
pas/ dbang bskur/ gdams ngag gnang / rgyud rnams gsungs te/ byang chub sems dpa'i chos skor rnams shes par gyur cig gsungs nas/ me tog gcig mgo la bzhag pas thams cad thugs
su chud de/ slob dpon de mi snang bar gshegs skad/ de nas tshur res kyang tshong pa rnams dang 'grogs te gzings la byon nas slar rgya gar shar phyogs su byon no// yang
lugs gcig la/ tsi lu paNDi ta de rnal 'byor pa grub pa thob pa cig gi sras yin pas yab kyis shambha lar khrid nas byon pas/ spyan ras gzigs kyi sprul pa dge slong shin
tu gzugs bzang ba gcig dang mjal te/ de la dbang gdams pa ma lus par zhus shing / de nyid kyis

byin gyis brlabs pas zhag re la sho lo ka stong re zin par gyur nas/ rgyud 'grel thams cad thugs la bzung ste rgya gar du byon/ rab tu byung bas tsi lu pa zhes grags so// de
nas slob dpon de/ ka ta ka'i rgyal po'i gnas su bzhugs pas slob ma gsum byung ste/ de rnams kyis rgyud 'grel rnams glegs bam du 'dri bar zhus nas bris so// gcig slob ma
tha mal pa cig byung / gcig dza yA ka ra gubta zhes pa grub pa brnyes pa zhig byung / gcig shar phyogs bha ga lar 'khrungs pa pi to A tsaRya zhes pa shin tu mkhas pa zhig
byung ste/ des byang chub sems dpa'i chos skor ma lus pa thugs su chud cing sku nyams su bzhes so// de nas yul der rgyal po gzhan gyi dmag gi gnod pa byung nas glegs bam
thams cad dong du sbas te bros so// dmag gyes nas bltas pas kye'i rdo rje dang / bde mchog gi rgyud gnyis kyi 'grel pa'i smad mi 'dug nas 'bri bar zhus pas/ mkha' 'gro
mas sbas pas 'drir mi rung gsung ste ma gnang nas slar rgya gar shar phyogs su gshegs so// der pi to ba la paNDi ta A tsaRya zhes kyang grags shing / de nyid kyis/ ba ren
trar sku 'khrungs pa'i slob dpon dus zhabs pa chen po la gsungs shing / des kyang yongs su rdzogs par mkhyen nas thugs nyams su bzhes so// kha cig na re dus zhabs pa de
nyid kyis sgrol ma 'grub nas ci 'dod pa zhu ru yod pas sgrol mas lung bstan nas/ shambha lar byon pa spyan ras gzigs kyis lam nas bsus nas ma la ya'i tshal dbus kyi dkyil
'khor gyi khang par khrid de/ dbang bskur rgyud 'grel pa rnams gsungs/ gdams pa dang dpe rnams kyang gnang ste slar rgya gar du byon no// de nas shar phyogs puShpa gr-i
ha zhes bya ba'i grong khyer du bzhugs pas/ slob ma'i mchog bzhi byung ste/ dus zhabs pa gnyis pa dang / dul ba'i 'byung gnas blo gros dang / sengge rgyal mtshan dang / mtha'
yas rnams so// nA lan dra pa/de la dus zhabs pa gnyis pa ni/ rgya gar shar phyogs manydzu ha de shar sku 'khrungs pa/ mtshan bo dhi pa zhes kyang zer/ nA lan da pa zhes
kyang grags so// cig ratna ka ra dang gcig tu 'dod pa ni mi 'thad de/ de ni sA dhu pu Ta'i slob ma yin pas dus 'phyi bas so// zhes gsung / yang 'ga' zhig na re/ dus 'khor
zhabs pa gnyis pas ratna ka ra gubta la gsungs/ des nA lan dar dar bar byas zer ba yang mi 'thad de/ de gnyis grogs mched yin cing / dus zhabs pa gnyis pa nyid kyis
nA lan dar byon cing / dus kyi 'khor lo'i lha khang yang bzhengs nas paNDi ta mang po slob mar bcug pa'i lo rgyus bris pa mthong ba'i phyir ratna ka ra mi dgos gsung / de
nyid kyis ma ga dhAr dar na gzhan thams cad du'ang dar bar 'gyur ro snyam du dgongs nas/ ma ga dhA'i rgyal po shing stan can gyis byed pa'i dus su nA lan dar byon nas/ gtsug
lag khang gi sgo gong du rnam bcu dbang ldan dang de'i 'og tu/ gang gis mchog gi dang po'i sangs rgyas mi shes pa des mtshan yang dag par brjod pa mi shes so// gang
gis mtshan yang dag par brjod pa mi shes pa des rdo rje 'dzin pa'i ye shes kyi sku mi shes so// gang gis rdo rje 'dzin pa'i ye shes kyi sku mi shes pa des sngags kyi theg
pa mi shes so// gang gis sngags kyi theg pa mi shes pa de thams cad ni 'khor ba pa ste bcom ldan 'das rdo

rje 'dzin pa'i lam dang bral ba'o// de lta bas na mchog gi dang po'i sangs rgyas ni bla ma dam pa rnams kyis bstan par bya zhing / thar pa don du gnyer ba'i slob ma dam pa
rnams kyis mnyan par bya'o// zhes pa'i saM skr-i ta bris pa/ der gnas pa'i paNDi ta lnga brgya tsam gyis gzigs pas/ thugs su ma shong ste brtsad pas/ chos kyi rang bzhin
zab cing rgya che bas thams cad yid mgu nas slob mar gyur te/ dus kyi 'khor los thog drangs pa'i sems 'grel rnams gsan to// de rnams kyi nang nas mchog tu gyur pa manydzu
kIRti dang / 'da' byang chub sems dpa' dang / paNDi ta ri bo pa dang / shAnta gubta dang / a bhi yuka ta dang / a bha yA ka ra gubta dang / puNya chen po dang / kha che
gam bhI ra dang / gu Na rakShi ta dang / so ma nA tha dang / tsa mi la sogs pa'i mkhas pa mang du byung nas shin tu dar bar gyur to// de nas bal po ye rang gi paNDi ta sa
manta shrI bha dras mkhas pa lnga la gsan cing / gtso bor manydzu kIRti'i rjes su 'brang ngo // rwa chos rab/de la snya nam snang yul du sku 'khrungs pa'i rwa lo tsA ba
rdo rje grags kyi dbon po rwa chos rab kyis/ 'jigs byed/ dgra nag gdong drug pa ste nag po skor gsum/ he ru ka mngon 'byung / phag mo mngon 'byung / mgon po mngon 'byung
ste/ mngon 'byung gsum dang / a bhi dhA na dang / saM pu Ti rnams dang / chos chung drug la sogs pa rnams thugs su chud nas/ dus kyi 'khor lo gsan par dgongs te/ bal po'i
mthil du byon nas/ paNDi ta sa manta shrI lo lnga/ zla ba bcu/ zhag lngar bar chad med par bsten nas/ dbang / bshad pa/ man ngag gi bka' rnams zhus shing / paNDi ta bod
du spyan drangs nas/ rgyud 'grel pa cha lag dang bcas pa zhus shing bsgyur/ gtan la phab/ thams cad kyis bsnyen bkur cher byas te/ nyi ma gcig la gser srang sum brgya phul/
slar skyid grong bar du bskyal bas bla ma yang shin tu mnyes te/ paNDi ta 'bum phrag gsum pa'i prog zhu dang / chags lham/ paNDi ta nyid kyi phyag dril dus 'khor nas gsungs
pa'i tshad ldan yang gnang ngo // ye shes sengge/de la de nyid kyi sras bla ma ye shes sengges gsan cing / de la de nyid kyi sras rwa 'bum sengges gsan la/ de la bla
ma rga los zhus so// bla ma rga lo/bla ma rga lo ni/ bod kyi rgyal po'i dus su blon po dba' sang shi pho nyar btang ste/ rgya nag las rgya nag gi skad btsun pa hwa shang
spyan drangs pa dang 'brel par me nyag me nyag gi skad btsun pa tsen tser gyur pa zhig kyang spyan drangs te/ rgyal po'i mchod gnas su gyur cing / sngags 'chang du gyur
pa'i rgyud las/ yar 'brog tu me nyag gzhon nu snying po zhes bya ba byung / de'i sras gzhon nu sengge/ de'i sras rig 'dzin snying po/ de'i sras rdo rje sengges rong gi mkhar
phug bzung / de las sras bzhi byung ba'i gcen po ye shes rdo rje zhes bya ba grub pa brnyes pa zhig byung / des grub thob dbang phyug rgyal po zhes bya ba'i gdan sa
dben dmar bzung ngo // rje btsun rga lo/de'i sras rje btsun rga lo ni/ yab kyi mtshan ltas la brten nas/ sngon gyi khams pa rga lo tsA ba'i skye bar dgongs nas mtshan du'ang
de nyid btags/ lo gsum bzhes dus kha che paN chen ngur smrig tu byon pa'i tshe/ ma cig jo

sras skyid mos bsnams nas/ chos dang byin brlabs zhu ru byon pa la/ phyag gis bzhams saM skr-i ta'i skad du lung bstan cing dbugs dbyung ba mdzad de/ rje btsun nyid kyis kyang
/ byis pa'i dus na kha che ba'i/ /bla ma paN chen nyid dang mjal/ /mgo la phyag gis byugs mdzad nas/ /legs sbyar skad kyis dbugs dbyung mdzad// ces gsungs pa yin no//
'dri klog rnams gzhon nu nyid la mkhyen cing / 'jig rten bstan pa dang / phung po lnga'i rab byed dang / spyod 'jug dang / bag chags dbyug 'ded kyi man ngag la sogs pa yab
kyi drung du zhus shing / de na dpyal chos kyi bzang po'i drung du byon nas rgya yig rgya klog la sogs pa dang / khyad par du kye'i rdo rje dang / phag mo la sbyangs pa
mdzad cing / nA ro 'grel chen gdams ngag dang bcas pa'ang gsan no// gzhan yang gshin rje gshed dmar po'i dbang / chos skor rnams kyang zhus so// chos rje sa skya paNDi
ta la yang / nag po pa'i dbang / sgrub skor/ rnam 'joms/ a ra pa tsa na'i dbang / sgrub skor dang bcas pa rnams kyang zhus shing / 'phags pa rin po che la yang / dril bu
pa dang / ma hA ma ya'i dbang chos skor la sogs pa rnams gsan la/ paNDi ta bi bhU ti tsandra dang / khro phu lo tsA ba byams pa'i dpal/ dpyal a mo gha/ mkhan po phag slob
dpon dharma gzungs/ 'bum pa 'od she/ mtsho yangs pa gnyan dharma rgyal mtshan/ srin po ri pa mkhan po 'jam/ mkhan po sengge zil gnon/ yar 'brog pa gnyan ston la sogs pa
bsten te/ zab pa dang rgya che ba'i chos kyis phyug par gyur nas/ grub pa'i dbang phyug man lung gu ru dang / la stod chos ldan dang / lho pa grub seng dang / dbus pa tshul
dar la sogs pa'i dus 'khor la mkhas pa'i slob ma mang po yang byung zhing / 'phags pa rin po che dang / mkhan chen khro phu pa la sogs pa skyes bu dam pa'i slob ma mang
po yang smin par mdzad nas/ dgung lo brgyad cu pa la bde bar gshegs so// bla ma shes rab sengge/de nyid kyis sras bla ma shes rab sengge pa la gsungs te/ de yang gzhon
nu'i dus nas 'bri klog tshar te/ dus 'khor la slob gnyer mdzad nas/ dgung lo bcu drug pa la gsungs/ nyi shu pa la thar par byon nas dpyal pa'i chos rnams zhus/ nyi shu rtsa
gnyis pa la/ stag sdee pa sengge rgyal mtshan gyi drung du byon te/ phar tshad la sbyangs pa lo lnga'i bar du mdzad nas mkhas par mdzad de grwa skor yang mdzad do// sum
bcu pa la 'phags pa rin po che dang / mkhan chen mchims pa'i drung du rab tu byung ste/ bsnyen par rdzogs nas chos kyang mang du zhus/ lo tsA pa grags pa rgyal mtshan la
yang / phreng ba skor gsum dang / 'jam dpal rtsa rgyud/ sman dpyad yan lag brgyad pa la sogs pa gsan/ dgung lo bzhi bcu rtsa gcig pa la shangs 'bar btab nas/ gtsug lag
khang bzhengs shing rgyud 'bum dang 'dul ba lung yang bzhengs/ bla ma chen po kun dga' blo gros rgyal mtshan dpal bzang po sku mched rnams kyis thog drangs pa'i chen po du
ma dang / 'jig rten gyi mig dam pa/ dpang dpal ldan blo gros brtan pa dang / bla ma dam pa dpal ldan sengge pa dang / skyi ston grags pa rgyal mtshan gyis dbu mdzad/ mkhas
pa dang bzang ba dang btsun pa'i slob ma bsam gyis mi khyab pa byung zhing / bstan pa la bya ba rgya chen

po mdzad nas/ drug cu rtsa lnga pa la bde bar gshegs so// rong pa yab sras 'di gnyis kyis dus kyi 'khor lo'i bshad srol shin tu dar bar mdzad pa yin no// skyi ston 'jam pa'i
dbyangs/de nyid la phar tshad mngon sum la sogs pa mtshan nyid kyi phyogs la shin tu mkhas par grags shing / gsang sngags rdo rje theg pa'ang rgya cher gsan pa skyi ston
'jam pa'i dbyangs grags pa rgyal mtshan gyis gsan la/ chos rje kun mkhyen chen po/de nyid la chos kyi rje kun mkhyen chen po nyid kyis gsan pa yin te/ de'ang dol por sku
'khrungs nas gzhon nu la rab tu byung ste/ gdan sa chen po dpal ldan sa skyar byon zhing sde snod 'dzin pa chen po skyi ston shAka 'bum dang / skyi ston 'jam pa'i dbyangs
khu dbon gnyis la chos gsan nas mngon pa gong 'og gnyis/ mngon par rtogs pa'i rgyan/ tshad ma rnam 'grel dang / rnam nges rnams dus gcig la bshad par mdzad de/ chos khri
thang gi sgo steng nas gsungs pas skye bo du ma ngo mtshar bar mdzad pa yin no// de rjes kyang mtshan nyid theg pa dang / gsang sngags rdo rje theg pa'i chos skor khu
dbon gnyis la mnga' ba thams cad rdzogs par zhus shing / shin tu mkhas pa mkhyen par mdzad de/ chos rje yon tan rgya mtsho pa'i drung du byon nas sems 'grel skor gsum gyi
dbang / gdams ngag la sogs pa rdzogs par zhus shing / gzhan yang bla ma dam pa du ma bsten nas/ chos kyi rje/ chos kyi mnga' bdag chen por gyur te/ bla ma chen po kun dga'
rgyal mtshan dpal bzang po khu dbon la sogs pa chen po du ma'i bla mar gyur cing / mkhas pa du ma dang / sgrub pa pho mo phul du byung ba du ma dang / gzhan yang skye
bo mang po smin grol gyi lam la bkod la/ bstan pa'i snying po dar rgyas su mdzad cing / mchod rten chen po 'dzam gling rgyan yang bzhengs la/ 'gro ba du ma dge ba la 'god
cing bzhugs pa 'di nyid yin no// chos kyi rje 'di nyid snga mo nas ring bar kho bos bsten nas/ dus kyi 'khor lo'i rgyud 'grel chen po/ bshad pa zhib par mdzad pa yongs su
rdzogs pa tshar bzhi dang / gzhan yang bka' dang bstan bcos/ dbang dang gdams ngag mang po zhus shing / nges pa'i don gyi bka' dang bstan bcos kyi don tshul bzhin du rtogs
pa ni rje btsun 'di nyid kyi bka' drin kho na yin no// // (3) brgyud lugs gzhan/dus kyi 'khor lo'i brgyud lugs gzhan ni/ dus 'khor zhabs pa'i slob ma shrI bha dra bo
dhis/ gyi jo zla ba'i 'od zer la gnang zhing / de nyid kyis gzhi 'gyur yang mdzad nas/ long chung rnams kyi thog drangs pa la bshad pa yang yun ring du mdzad cing / lo chung
rnams kyis kyang bgos nas 'gyur mangs su grags pa yang bsgyur/ bshad bka' yang yun ring du bskyangs zhes grags shing / bsgyur zin gyi glegs bam mthong mod kyi/ de nas
brgyud pa'i bka' kho bos ma rnyed do// dA na shrI'i slob ma rma dge ba'i blo gros kyis kyang / gyi jo'i 'gyur gyi steng nas 'gyur bcos mdzad pa'i glegs bam mthong mod kyi/
de la brgyud pa 'ded pa ni ma rnyed do// mang 'or byang chub shes rab dang / blo gros snying po dang / bsod nams ye shes dang / 'a zha rgya gar brtsegs rnams kyis bsgyur
ba yang mthong mod kyi/ de rnams kyi'ang bshad bka' ni mi snang ngo // tsa mi sangs rgyas grags

pa ni/ me nyag 'ga'i yul du sku 'khrungs shing / gzhon nu la rgya gar du byon nas/ paNDi ta du ma bsten cing mkhas par gyur nas/ rdo rje gdan gyi yang ring lugs pa mdzad/ dus
'khor 'grel chen bod skad du bris shing / rgyud ri li chos kyi grags pas bsgyur nas/ rga lo dang / 'ga' rod lo tsA ba tshul khrims 'byung gnas/ rong rlings lo tsA ba/
ra byid lo tsA ba/ se lo tsA ba la sogs pa mang po la gsungs mod kyi/ snga ma bzhi po nas brgyud pa 'ded pa ni ma rnyed la/ se lo tsA bas gnyos 'od ma la gsungs shing / de
nyid kyis grub thob tu grags pa'i u rgyan pa rin chen dpal la gsungs nas/ dbang 'khrid bshad bka' rnams kyang yun ring du bskyangs shing / sgrub thabs dang dbang chog dang
bcud len dang / rlung sbyor la sogs pa'i bstan bcos kyang mang du mdzad do// de nyid la khyog pa'i yon tan byang chub kyis zhus/ de la chos rje kun spangs chen po zhang
gis zhus shing / chos rje la kho bo cag gi bla ma dam pa yon tan rgya mtsho bas zhus la/ kho bos de nyid las thob pa yin no// shong 'gyur ni/ la stod lho'i spyad lungs
shar ka'i bong ra zhes par sku 'khrungs pa/ shong ston lo tsA ba rdo rje rgyal mtshan zhes grags pa de nyid gzhon nu la rab byung mdzad nas/ bla ma go lung pa chen po mdo
sde dpal rgyal mtshan gyi drung du bsnyen te/ rgyud sde du ma dang rdo rje phreng ba skor gsum la sogs pa mang du zhus shing / gar dang / thig dang / lnga bsdus dang /
gza' lnga dang / g.yul rgyal la sogs pa rtsis kyi gtsug lag du ma'ang bslabs nas byang bar mdzad de/ gza' rnams gsal bar byed pa'i sgron ma la sogs pa rmad du byung ba'i
rtsis kyi bstan bcos du ma'ang mdzad nas/ stag sde pa sengge rgyal mtshan zhes pa/ pha ri lung du sku 'khrungs shing / chos rje mngon grwa pa las phar tshad mngon sum dang
/ dus 'khor 'bro 'gyur gsan nas mkhas par grags pa de nyid kyi drung du tsha snar byon te/ phar tshad mngon sum dang / bod bsdus la sogs pa rnams la mkhas par mdzad de/
dpal dus kyi 'khor lo'i dbang zhu ba'i yon la/ dus kyi 'khor lo'i rgyud 'grel 'bro 'gyur gyi glegs bam na/ bla na med pa'i rgyud mchog 'di/ /gnas po med pa'i brag phug tu/
/g.yog po med pa'i shong ston gyis/ /dub pa med pa'i rtsol bas bris/ /zhes pa la sogs pa'ang snang ngo // gcig dang / spyan ras gzigs kyis mdzad par btags pa'i mtshan
brjod 'grel pa dang / 'bro pa'i gsung sgros rgyas pa 'od zer phreng ba dang / dri med rgyan la sogs pa shog deb bzhi bcu tsam phud bu lung dang / brag chung gi brag phug
tu phyag ris su mdzad de phul zhing / dbang bcu gnyis yongs su rdzogs pa dang / gdams ngag kyang zhus te dus 'khor rgyud 'grel 'bro 'gyur yongs su rdzogs par gsan no// de
nas 'gro ba'i mgon po 'phags pa gdan sar snga ma res phebs pa'i drung du byon te/ bstod pa'i tshigs su bcad pa spel legs pa phul nas/ lo tsA slob tu 'gro bas brdzang bar
zhu zhes zhus pa la/ bla ma dam pa'i zhal nas/ de lta bu'i blo skye ba bzang / gzhung lugs sar pa 'gyur ba'i nus pa 'ong ba dka' ste/ paNDi ta la slob gnyer dang dri gtugs
legs par gyis shig kho bos kyang chos kyi rje bsten yun thung pas/ rje nyid kyis mdzad pa'i sdeb sbyor me

tog gi chun bu dang / tshig gi gter la sogs pa yang tshul bzhin du mi shod par snang bas/ 'di dag shes pa cig ci nas kyang gyis la shog cig ces gsungs nas/ de dag gi dpe dang
/ gser srang lnga/ dar yug bcu rnams gnang ste/ rten 'brel yod pas do nub rje btsun gong ma'i gzims khang / dpe khang du nyol la song zhig ces gsungs nas brdzangs so//
shong ba'i thugs dgongs la skye bas thob pa'i blo gros ni phun sum tshogs/ sbyor bas byung ba'i nan tan ni mchog tu gyur na legs bshad sar pa mang du ci ste bsgyur bar mi
nus snyam du dgongs te/ bla ma dam pa'i gzim g.yog pa mdo smad pa blo gros rgyal po dang 'grogs te/ bal yul du byon nas paNDi ta chen po ma hen dra bha dra sa dbang bzang
po 'i drung du rig pa'i gnas chung ba lnga sgra/ snyan ngag /sdeb sbyor/ zlos gar/ mngon brjod ste bslabs shing / khyad par sgra rig pa la shin tu byang bar mdzad nas
gdan sa chen por byon te/ bla ma dam pa'i bka' bzhin/ dpal dus kyi 'khor lo'i rgyud 'grel pa dang bcas pa shin tu rnam par dag pa'i 'gyur mdzad nas/ slar yang rdo rje gdan
du/ ma hA bo dhi mchod pa dang / bskor ba la byon te/ paNDi ta chen po lakShmI ka ra spyan drangs nas/ byang chub sems dpa'i rtogs pa brjod pa dpag bsam 'khri shing dang
/ klu rnams kun tu dga' bar byed pa'i zlos gar dang / snyan ngag me long dang / 'jig rten dbang phyug gi bstod pa brgya pa dang / 'phags pa 'jam dpal gyi bstod pa br-itta
mA la'i bstod dang / tsandra pa'i mdo la sogs pa sngon gangs can du ma 'gyur ba rnams sar du bsgyur zhing / a ma ra ko Sha la sogs pa yang mchan bus gsal bar mdzad nas/
rig pa'i gnas 'di dag shin tu rgyas par mdzad do// 'phags pa rin po ches kyang / sde snod 'dzin pa shong gi lo tsA ba'i snyan du gsol pa/ zhes pa'i phrin yig mdzad pa na/
dpal dus kyi 'khor lo'i rgyud 'grel pa dang bcas pa rgya che la zab cing gting dpag par dka' la tshig brling zhing / sdeb sbyor byings che bas/ chen po rnams kyis kyang
nyams su bde bar lon dka' bas/ sngon byung ba'i lo tsA ba dag gis kyang ma 'gyur ba dang / log pa dang / rnam grangs gzhan dang / phyogs re ba dang / thal bar bsgyur ba
la sogs pa de dag khyed kyis legs par khong du chud cing / mtha' gcig tu nges te/ zhu chen mdzad pa'i glegs bam dang / klu rnams rab tu dga' bar byed pa'i zlos gar mthong
bas/ dga' ba dang rjes su yi rang ba khyad par can skyes/ zhes pa la sogs pas rab tu bsngags shing / sgra bsgyur rnams kyi gtsug gi nor bur gyur pa yin no// 'di nyid kyis
bsgyur ba'i dpal dus kyi 'khor lo'i rgyud 'grel pa dang bcas pa'i 'gyur stan/ mkhas pa'i dbang po de nyid kyis phyag ris su mdzad pa'i glegs bam yang kho bo'i lag tu byung
zhing bzhugs so// de nyid las de nyid kyi gcung po shong ston lo tsA ba blo gros brtan pa zhes grags pa kye'i rdo rje'i 'grel pa TaM ka dA sha dang / sdom 'byung gi
'grel pa padmo can dang / gshin rje gshed dmar po'i rgyud la sogs pa gzhi 'gyur du'ang mang du bsgyur zhing / zhu chen yang du ma mdzad la/ 'phags pa rin po che'i slob ma'i
thu mor gyur cing / se chen rgyal pos kyang bla mar bkur ba gcen po'i yon tan la sgrun du rung ba yod pa

de nyid kyis zhus la/ de dag gnyis ka la/ mang gar khra tshang du sku 'khrungs shing / 'gro ba'i mgon po 'phags pa la rab byung zhus la/ mtshan mchog ldan legs pa'i blo gros
dpung rgyan mdzes pa'i tog ces/ rang nyid kyis 'dogs par zhus shing btags la/ phyis lo tsA ba mchog ldan zhes grags pa/ gshin rje gshed dmar po'i rgyud dang / ral gcig
ma dmar mo'i sgrub thabs la gzhi 'gyur mdzad cing / bod kyi yul du 'gyur ba'i bka' dang bstan bcos dang / dbang dang gdams ngag phal mo che'i lung dang bka' mnga' ba/ dge
ba'i bshes gnyen mang po'i bla mar gyur pa de nyid kyis gsan pa yin no// de nyid la skyi ston 'jam pa'i dbyangs kyis gsan la/ de nyid la chos kyi rje chen po nyid kyis gsan
pa yin no// yang dpal ldan bla ma dam pa sdee snod dang rgyud sde mang po la dbang 'byor zhing / tshad ma sde bdun la shin tu mkhas par grags pa/ dpal ldan sengges kyang
/ lo tsA ba mchog ldan nyid la gsan la/ bla ma shes rab sengge pa las/ rwa 'gyur yang gsan mod kyi/ bla ma chen po kun dga' rgyal mtshan dpal bzang pos zhus pa'i tshe/
rwa 'gyur las mchog tu dgongs te/ shong 'gyur gyi steng nas gsungs shing / de'i dus su kho bos kyang bshad pa cha lag dang bcas pa dang dbang yongs su rdzogs par thob po//
yang mkhas pa'i dbang po lo tsA ba chen po/ dpang dpal ldan blo gros brtan pa las kyang thos te/ de yang spyad lungs kyi 'um bu gyam zhes bya bar sku 'khrungs nas/ mkhan
chen gser khang pa chen po'i drung du rab tu byung zhing / 'dul ba mdo rtsa gsan nas dgung lo bcu gcig pa la rdzogs par thugs la gsungs shing / byang bar mdzad de tsha
snar mkhan chen stag sde pa sengge rgyal mtshan dang / de nyid kyi sras kyi thu bo stag sde ri phug gi mkhan po mdzad pa'i/ mkhan chen shes rab dpal ba'i drung du byon
nas/ phar tshad mngon gsum la sogs pa mtshan nyid kyi chos rnams la shin tu mkhas par mdzad cing / grwa skor yang mdzad nas/ lo tsA ba mchog ldan gyi drung du byon te dpal
dus kyi 'khor lo shong 'gyur dang / gzhan yang bka' bstan bcos mang po'i bka' lung rnams zhus la/ snyan ngag me long dang / klu kun tu dga' ba'i zlos gar la sogs pa dang
/ sgra ka lA pa'i ming le dang po yar bcad gsan cing byang bar mdzad do// bla ma rong pa shes rab sengga pa la'ang gshin rje gshed skor gsum gyi dbang dang / de rnams kyi
chos skor/ dpal dus kyi 'khor lo rwa 'gyur rnams gsan pa yin no// de nas bal yul du lan gsum byon te/ ma dhu paNDi ta dang / rA ma paNDi ta dang / rgya gar shar phyogs
kyi tsu Da paNDi ta rnams la rig pa'i gnas mang du bslabs shing / khyad par gyis sgra rig pa la shin tu byang bar mdzad nas sgra mdo ka lA pa dang / de'i 'grel pa bgrod
dka' sengges mdzad pa dang / slob ma la phan pa dang / yi ge'i mdo dang / tshad ma rgyal dbang blo dang / rtog ge'i skad dang / 'brel pa mdor bstan dang / 'phags pa 'jam
dpal gyi bstod pa br-itta mA la'i mjug dang / rdo rje snying po rgyan gyi rgyud kyi mjug dang / mdor bsdus dang po'i 'grel bshad mi g.yo snying pos mdzad pa dang / sbyor
ba brgya pa la sogs pa gzhi 'gyur du ma'ang mdzad cing / bka' dang bstan bcos du ma la zhu chen mdzad la/ mchan

dang 'grel pa mang po yang mdzad nas bstan pa la bya ba rgya chen po mdzad pa yin no// de nyid la sgra dang / snyan ngag dang / sdeb sbyor dang / mngon brjod la sogs pa tha
snyad kyi gtsug lag mang du mnyan cing / bka' dang bstan bcos mang po'ang thos la/ khyad par gyis dpal dus kyi 'khor lo'i rgyud 'grel pa dang bcas pa/ saM skr-i ta'i glegs
bam gyi steng nas/ mkhas pa'i dbang po nyid kyis gsungs shing / kho bo'i shong 'gyur bkram nas/ 'gyur mi bcos su mi rung ba rnams la zhu chen yang zhus la/ sgra dang sdeb
sbyor la sogs pa'i bshad pa saM skr-i ta'i steng nas dpyad dgos pa rnams legs par zhus shing / glegs bam la mchan bu'ang btab pa yin no// sgra dang / snyan ngag dang
/ sdeb sbyor dang / mngon brjod rnams la blo'i snang ba shar ba ni/ dam pa 'di nyid kho na'i mthu yin no// byang chub sems dpa' rdo rje snying pos mdzad pa'i kye'i rdo rje'i
'grel pa dang / nA ro 'grel chen gnyis dang / slob dpon chen po dpe med 'tsho dang / slob dpon ra wi shrIs mdzad pa'i sbyor ba yan lag drug gi man ngag rtsa 'grel rnams
la yang / kho bos zhus nas/ zhu chen shin tu dag par mdzad pa yod la/ 'gyur stan yang kho bo la gnang nas yod do// yang chos rje 'jam gsar la/ bla ma rga los 'bro 'gyur
lugs kyi bshad pa/ dbang gdams ngag rnams thob pas/ rga lo nas brgyud pa rnams la yang rwa 'bro gnyi ga'i lugs tshang bar bzhed do// yang / chos rje mngon grwa pa la/ kun
mkhyen 'dzims pa rin shes gsan la/ de nyid dang bla ma rga lo gnyi ga la 'bro lugs rwa lugs kyi skor tshang bar dbus pa dge slong tshul khrims dar gyis zhus la/ de nyid
la bla ma chen po dus 'khor ba ye shes rin chen gyis zhus pas/ lugs gnyi ga'i gdams pas brgyan pa yin no zhes bla ma dam pa yon tan rgya mtsho gsung ngo // yang / rje btsun
man lung gu ru nas brgyud pa'i bshad bka' dang / gdams ngag rnams ni/ bla ma lo tsA ba grags pa rgyal mtshan/ bla ma grub pa dpal bzang po/ byang chub sems dpa' chen
po rgyal ba ye shes/ chos rje yon tan rgya mtsho rnams las brgyud de thob po// lo tsA ba chen po shud kye nyid kyis bsgyur ba'i dus 'khor dang / paNDi ta mang po la gsan
pa'i gtam rgyud/ zhal gdams rnams kyang chos rje 'di nyid las thob po// de ltar 'bro ba'i bla ma'i lo rgyus rnams ni/ bla ma yu mo'i gsung la/ sras dharma shwa ras zin ris
su byas pa la/ nam mkha' 'od dang / grub thob se mo ches rgyas par mdzad pa bzhin bris shing / rwa lugs kyi lo rgyus rnams ni/ bla ma rga lo dang / bla ma ye shes rin
chen pas mdzad pa bzhin bris la/ kho bo'i bla ma dam pa/ bka' bstan bcos du ma la dbang bsgyur ba lo tsA ba chen po mkhan chen bu ston zhabs kyis mdzad pa las kyang bris
shing / shud kye lo tsA ba'i gsung la bla ma grub mchog pas zin bris mdzad pa las kyang bris so// gzhan rnams ni/ dpal ldan bla ma yon tan rgya mtsho pa dang / chos kyi rje
chen po nyid dang / sgra bsgyur rnams kyi mchog 'jig rten gyi mig dam pa/ dpal ldan blo gros brtan pa'i gsung las 'byung ba bzhin dbri bsnan med par bris pa yin no// chos
rje rin rtse dang / de nyid kyi ring lugs pa zhang rdo rje rin chen gyi slob ma'i thu bo/ bla ma 'jam dbyangs

'khon ston pa las kyang / dpal dus kyi 'khor lo'i dbang yongs su rdzogs pa dang / rdo rje slob dpon gyi dbang gi sngon du 'bro 'gyur gyi rgyud dang / gnas pa brgyad cu rtsa
gcig gi lung yang thob po// 2)bsdus ba'i rgyud/eds: bsdus pa'i rgyud ji ltar bsdus pa'i tshul rnams ni 'grel pa chen po nyid du gsung bar 'gyur la/ zhes gzhung 'di nyid
du gsungs pa ltar/ bsdus rgyud ji ltar bsdus pa'i tshul ni gzhung gzhan du gsal ba bzhin 'dir bkod mi 'dug sa bcad 'di rtsom sgrig pas klog mkhan rnams kyis sa bcad 'dzin
bde ba'i phyir du mtshams 'dir kha skong gi tshul du bcug go/ tha mar dge ba mjugmjug byang /'ga' zhig bla ma'i rnam thar 'di nyid las// rgyas par bya bar rigs zhes smra
na yang // rgyud 'grel gzhung tshan shin tu che ba'i slad// 'di tsam 'tsham zhes sgrogs pa mang ba dang // bdag nyid rang yang de ltar sems pa'i phyir// rags pa 'di tsam
slob ma dam pa 'gas// yang dang yang du bskul ba'i phyir du bris// 'khrul ba mchis na dam pa rnams la bshags// dge ba 'di yis skye ba thams cad du// bla ma dam pa rnams
kyi rjes bzung nas// gsang sngags rdo rje theg pa'i lam bgrod de// rdo rje 'dzin pa mngon du byed par shog/ ces pa 'di ni/ shAkya'i btsun pa chos grags dpal bzang pos/ dpal
bzang ldan gyi gtsug lag khang du/ myos byed shing mo lug kyi lo/ gro bzhin gyi zla ba'i dkar phyogs kyi bco lnga la rdzogs par bris pa'o// 'dis 'gro ba du ma la phan
par gyur cig yi ge pa ni dge ba'i bshes gnyen rin chen dpal lo// shu bha mastu sarba dza ga taM/ lan gcig zhus so// eds: ma phyi 'bras spungs dpe rnying phyi ma 906/gsal
bshad/bod rgyal lo/ 2140 zla 8 tshes 15 phyi lo 2013 zla 9 tshes 19 nyin/ 7sku'i gsung sgyur glang ri dge bshes thub bstan sbyin pa mchog gis dbu khrid pa'i bod kyi gtsug
lag zhib dpyod khang gi bla na med pa'i gzigs skyong 'og 'chi med tshe ring lags kyis rtsis 'khor du bcug cing / be ri rig pa'i rdo rjes dkar chag zhib rgyas su bkod cing
'phrul deb tu phab ste/ rgya che'i klog mkhan rnams par legs skyes su phul ba don dang ldan par gyur cig dpar byang smon tshigrnam grol zhi ba'i rgya mtshor ro gcig tu//
gzhol ba'i mtha' yas chos tshul dal 'bab klung // tshig gi gzegs ma res kyang dug gsum gyi// dri ma yongs 'khrud legs bshad bdud rtsi 'di// dpar du bskrun pa'i rnam dkar
phung po'i mthus// yang dag chos kyi sgo mo stong phrag brgya// gdangs te rgyud lnga'i 'gro ba ma lus pa// nges legs nor bu'i mdzod la dbang 'byor shog/ ces 'dzam gling
yangs pa'i khyon la 'tshe med zhi ba'i lam ston rnam 'dren shAkya seng ge'i ring lugs sgo kun nas rgyas pa sogs 'phral yun legs tshogs du ma'i ched du dmigs nas/ nang bstan
grub mtha' ris med kyi gsung rab rnams dpar du bskrun dang bskrun 'gyur gang la 'ang sbyar chog pa'i dge bsngo'i smon tshig tu shAkya'i dge sbyong chos smra ba ngag dbang
blo bzang bstan 'dzin rgya mtshos sbyar ba'o//

